---  
share: true  
title: 004 Kwaliteitsmanagement  
category: content  
order: 4  
---  
> [!INFO] Projectmanagement © Hogeschool PXL  
>   
> **OLOD:** 42TIN1250 Projectmanagement  
> **Opleiding:** Professionele bachelor in de Toegepaste informatica  
> **Departement:** PXL-Digital   
> **Lectoren:** Lowie Vangaal, Jan Castermans  
  
![](https://i.imgur.com/j1ZCLjO.png)  
  
<div style="page-break-after: always;"></div>  
  
## Inleiding  
![](https://i.imgur.com/0YLLh1k.png)  
  
Kwaliteitsmanagement is de tak van het management die streeft naar een zo hoog mogelijke kwaliteit van een product, productieproces, dienst of organisatie. Kwaliteitsmanagement is geen afgebakend vakgebied, maar komt terug in alle delen van het management van een onderneming. [[./References/@wikipediakwaliteitsmanagement_2020|@wikipediakwaliteitsmanagement_2020]]  
  
- Kwaliteitsmanagement beoogt te sturen op het verbeteren van kwaliteit, tevens houdt het zich bezig met het verbinden van de verschillende bedrijfsonderdelen die output leveren aan het uiteindelijke resultaat.  
- De **kwaliteitsmanager** houdt de organisatie 'scherp' en stelt de klant in de bedrijfsprocessen centraal.  
- De kwaliteitsmanager is continu op zoek naar verbeteracties en is gericht op innovaties en het implementeren hiervan.  
- Kwaliteitsmanagement is geen onderdeel op zich zelf, maar dient een geïntegreerd geheel te zijn in de totale bedrijfsvoering.  
  
Kwaliteitsmanagement is gerelateerd aan de vakgebieden:  
  
- <u>Procesmanagement</u> *(process management)*  
	- Procesmanagement is een vereiste voor kwaliteitsmanagement om continue verbetering te garanderen.  
  
- <u>Verandermanagement</u> *(change management)*  
	- Verandermanagement is benodigd omdat de omslag naar kwaliteitsdenken ook bij de mensen in de organisatie moet plaatsvinden.  
  
## Kwaliteitskringen  
![](https://i.imgur.com/lfviyzs.jpg)  
[[./References/@nederlandovn_2021|@nederlandovn_2021]]  
  
Kwaliteitskringen zijn zakelijke verenigingen die hun leden laten leren van elkaar over kwaliteitsmanagement en kwaliteitssystemen. Het zijn laagdrempelige platformen waar bewustwording van integraal kwaliteitsmanagement (lees ‘verbetermanagement’) kan inspireren om te excelleren. Vraag en aanbod, uitwisseling van ervaringen, netwerkverbreding en kennisverrijking over de bedrijfsvoering worden interactief gestimuleerd. De 12 kwaliteitskringen in Nederland zijn regionaal georganiseerd en hebben ca 1800 leden.  
  
De Kwaliteitskringen organiseren lezingen, trainingen en informatieve bijeenkomsten bij bedrijven op de werkvloer. Dit met als doel het management en de medewerkers te laten leren van anderen, om te innoveren en, waar het kan, te verbeteren. Door kennis over best practices met elkaar te delen wordt getracht de bedrijfsvoering van alle deelnemende bedrijven te verbeteren. Via de kwaliteitskringen worden de bedrijven in de regio geïnformeerd over de verschillende scholen van kwaliteitsmanagement en actuele ontwikkelingen op het gebied van **kwaliteitsmanagement** en **verandermanagement**.  
  
### *Uitgangspunten*  
  
- Mensen vormen binnen een organisatie de sleutel tot verbeteringen. Een beter gebruik van de mogelijkheden (competenties) van de medewerkers leidt tot betere prestaties van de organisatie.  
- Verbeterinstrumenten moeten geïntegreerd worden toegepast. Kwaliteit, Arbo, Milieu (KAM) toegepast op een Duurzame wijze zorgen voor een continu verbeterproces.  
- Strategisch beleid van de organisatie en kwaliteitsmanagement beïnvloeden elkaar. Integraal denken leidt tot Business Excellence.  
  
   
  
### Doelen  
  
- Permanent leren. Veranderingen volgen elkaar snel op. Bedrijven moeten snel kunnen inspelen op actuele ontwikkelingen.  
- Boeien, binden, inspireren en stimuleren van de leden om kwaliteitsmanagement in te zetten als middel ter verbetering van hun bedrijfsvoering.  
- Onderlinge samenwerking. Kwaliteitskringen bevorderen de onderlinge samenwerking en ontwikkelen collectieve verantwoordelijkheid om de kwaliteit van de bedrijven en organisaties in de regionale economie te verbeteren  
  
## Voorkomen van fouten  
  
Kwaliteitsmanagement richt zich op het voorkomen van fouten. Door toepassing van de techniek Poka-Yoke's wordt voorkomen dat er menselijke vergissingen, fouten, of blunders worden gemaakt, die ernstige gevolgen zouden kunnen hebben. Poka-Yoke's zijn effectiever, superieur aan en meer op de praktijk gericht dan alle andere bekende systemen om de kwaliteit te verbeteren. Het is een methodiek om invulling te geven aan het streven naar Zero-Defects.  
![](https://i.imgur.com/rbd0eKE.png)  
  
## Kwaliteitsbegrippen  
![](https://i.imgur.com/VEwPdZ3.png)  
### Kwaliteit versus Uitwerking  
Het is belangrijk de verschillen tussen aan de ene kant de **kwaliteit** en aan de andere kant de **uitwerking** (of mogelijkheden) van een product te begrijpen  
  
> [!NOTE] Definitie: KWALITEIT  
> Drukt uit hoe nauwkeurig een oplevering de verwachtingen en de te leveren functionaliteiten inlost. Het is noodzakelijk te bekijken of er mogelijke gebreken of prestatieproblemen zijn.  
> - **Hoge kwaliteit**: de oplevering voldoet aan de omschreven verwachtingen. Er zijn geen gebreken en alles werkt naar behoren.  
> - **Lage kwaliteit**: de oplevering voldoet niet aan de omschreven verwachtingen. Er zijn gebreken of het werkt niet of niet correct.  
  
> [!NOTE] Definitie: UITWERKING  
> Categoriseert de gewenste kenmerken of karakteristieken van een oplevering. Men kan het zien als een maatstaf van wat een klant waardevol vind in een product.  
> - **Hoge uitwerking**: veel waardevolle of gewenste kenmerken  
> - **Lage uitwerking**: beperkte of ongewenste kenmerken  
  
Vanuit het oogpunt van kwaliteit en uitwerking zijn er vier mogelijke combinaties wanneer je kijkt naar een product of oplevering. Kijken we bijvoorbeeld naar het opleveren van een simpele hamburger.  
  
- **Hoge kwaliteit, hoge uitwerking**: dit is het soort hamburger dat je kan vinden in een sterrenrestaurant. Die is correct gebakken en veilig om te eten (hoge kwaliteit), bevat kwaliteitsvlees en andere hoog gewaardeerde ingrediënten. Bovendien is het een kostelijke hamburger (hoge uitwerking)  
- **Hoge kwaliteit, lage uitwerking**: dit soort hamburger eet je in een fast-food restaurant. Het is nog altijd correct gebakken en veilig om te eten (hoge kwaliteit), maar het bevat mogelijk lagere kwaliteit vlees of andere ongezonde bestanddelen die het minder gewaardeerd maken.(lage uitwerking)  
- **Lage kwaliteit, hoge uitwerking**: stel je voor dat je een burger besteld bij een goed restaurant, waarvan je weet dat de bestanddelen kwaliteitsvol zijn (hoge uitwerking) Ondanks dat alles ontvang je een aangebakken, oneetbare hamburger. Dan is de uitwerking hoog, maar hoe dan ook de kwaliteit laag.  
- **Lage kwaliteit, lage uitwerking**: heb je al ooit een fast-food burger besteld en je verslikt in rauw gehakt, of in een verbrande rots? Dat is een lage kwaliteit EN lage uitwerkingshamburger.  
  
[[./References/@cspo_2021|@cspo_2021]]  
  
### Nauwkeurigheid versus Reproduceerbaarheid  
Men gebruikt de begrippen **nauwkeurigheid** en **precisie** door elkaar en men beschouwd ze als synoniemen. Maar ze hebben duidelijk een andere betekenis. De nauwkeurigheid geeft aan hoe accuraat de meting is, ofwel hoe groot de afwijking is tussen de gemeten en werkelijke waarde. De precisie heeft betrekking op de spreiding van de gemeten waarden uit een serie metingen.   
  
> [!NOTE] Definitie  
> - **Nauwkeurigheid** of **accuratesse** is de graad van overeenstemming van een gemeten of berekende hoeveelheid met haar daadwerkelijke (ware) waarde. Hoe groter de nauwkeurigheid, hoe kleiner de totale fout.   
> - **Reproduceerbaarheid**, **herhaalnauwkeurigheid** of **precisie** van een meting geeft aan, bij gelijke omstandigheden, hoe goed eenzelfde uitkomst wordt gehaald. Bij afstandmeetsystemen wordt de maximale afwijking in mm aangegeven, waarmee een meting onder gelijke omstandigheden kan afwijken. Reproduceerbaarheid is dus niet te verwarren met absolute nauwkeurigheid.  
  
#### Voorbeeld  
Kijken we ter illustratie van het verschil tussen nauwkeurigheid en reproduceerbaarheid naar het voorbeeld met een schietschijf. Het doel is om met een aantal schoten minimaal in het groene vlak terecht te komen.  
  
![](https://i.imgur.com/gDRB62k.png)  
  
- In figuur 1 is de nauwkeurigheid klein, maar de reproduceerbaarheid groot.   
- In figuur 2 is nauwkeurigheid goed (alle schoten in het groene vlak), maar de reproduceerbaarheid klein.   
- In figuur 3 zijn de nauwkeurigheid en reproduceerbaarheid groot.   
- In figuur 4 is zowel de nauwkeurigheid als de reproduceerbaarheid klein.  
  
[[./References/@sickipedia_2021|@sickipedia_2021]]  
  
### Kritische Succesfactoren (KSF'en) en Kritische Prestatie-Indicatoren (KPI's)  
![](https://i.imgur.com/DuRozFG.png)  
  
Om hun bedrijfsdoelen te bereiken, moet eender welke onderneming een aantal goed werkende elementen op punt hebben staan. Dit noemen we de Kritische Succesfactoren (KSF'en).  
  
Een bedrijf waar de Kritische Succesfactoren ontbreken of ondermaats blijven zal, zelfs al het de vele noodzakelijke dagelijkse taken goed doet, nooit de bedrijfsdoelen bereiken.   
  
Kritische prestatie-indicatoren (KPI's) mag je zien als de manier waarop we meten of de KSF'en werken.  
  
De KSF'en en KPI's helpen een onderneming de focus te bewaren op de belangrijkste acties die hen op het goede spoor houdt hun doelen te bereiken.  
  
De beste manier om Kritische Succesfactoren (KSF'en) en Kritische Prestatie-indicatoren (KPI's) te begrijpen is door te kijken naar een aantal voorbeelden. Het begrip 'doel' dat je daar tegenkomt, is het noodzakelijk prestatieniveau om het doel te bereiken. Merk bovendien op dat de doelen SMART gedefinieerd zijn.  
  
  
**Voorbeeld 1: Een restaurant**  
  
**Doel:** Tegen januari volgend jaar de winst met 5% verhogen, door 10% meer middag- en avondmalen te verwerken zonder de brutomarges te verlagen.  
  
| KSF                    | KPI                                                     | Doel |  
| ---------------------- | ------------------------------------------------------- | ---- |  
| Marktaandeel           | % aandeel van klanten binnen een straal van 5 km        | 10%  |  
| Klantentevredenheid    | % klanten dat tevreden is                               | 95%  |  
| Kwaliteit van het eten | % maaltijden teruggestuurd wegens ondermaatse kwaliteit | 2%   |  
  
  
**Voorbeeld 2: Fabrikant van witgoed**  
  
**Doel:** De bedrijfswinst van een wasmachinefabrikant verhogen met 5% binnen de twee jaar.  
  
| KSF                    | KPI                                                   | Doel  |  
| ---------------------- | ----------------------------------------------------- | ----- |  
| Hoge productkwaliteit  | aantal garantieclaims per 100 toestellen              | 3     |  
| Hoge procesopbrengsten | % eenheden die door het proces rollen zonder defecten | 95%   |  
| Lage productiekosten   | gemiddelde variabele kosten van een toestel           | <350€ |  
| Marktaandeel           | % van de markt bezitten                               | 15%   |  
  
**Wanneer je het zelf doet**  
  
Waar je zelf KSF'en, KPI's en doelen gaat opstellen is het nuttig op de volgende manier te denken:  
  
 - Om een doel te bereiken is het noodzakelijk ... te hebben (dit zijn de KSF'en)  
 - De beste aanduiding om te zien of een KSF werkt is ... (dit is de KPI)  
 - We weten dat we op het goede spoor zijn ons doel te bereiken indien we ... halen (dit is het doel)  
  
Bekijken we voorbeeld 1 volgens deze manier van denken dan zie je:  
  
- Om het doel te bereiken is het noodzakelijk een marktaandeel, tevreden klanten en kwaliteitseten te hebben.  
- De beste aanduiding om te zien of we een marktaandeel hebben is percentage klanten dat we hebben binnen een straal van 5 km in vergelijking met andere restaurants.  
- We weten dat we op het goede spoor zijn ons doel te bereiken indien we 10% marktaandeel hebben.  
  
Het maken van KSF'en, KPI's en doelen vergt oefening. Eenmaal we ze hebben geeft het ons de focus op de werkelijk belangrijke dingen en ze laten ons toe de voortgang naar onze doelen inzichtelijk te maken.  
  
Vergeet niet dat situaties veranderen en dat het noodzakelijk is de KSF'en, KPI's en doelen mee te veranderen. Je moet ze stelselmatig herbekijken.  
  
[[./References/@governmentofwesternaustralia_2017|@governmentofwesternaustralia_2017]]  
  
## Kwaliteitsinstrumenten  
![](https://i.imgur.com/2ruPyDz.png)  
  
We kennen 7 basis kwaliteitsinstrumenten die organisaties gebruiken om hun projectprocessen te monitoren en controleren.  
  
Je kan deze instrumenten toepassen op projecten van alle groottes en over alle industrieën. We beschouwen ze als een belangrijk onderdeel van kwaliteitsmanagement.  
  
1. flow-charts  
2. histogrammen  
3. oorzaak- en gevolgdiagrammen  
4. check sheets  
5. scatter diagrammen  
6. control charts  
7. pareto charts  
[[./References/@examspm_2022|@examspm_2022]]  
  
### Kwaliteitsinstrument: Oorzaak- en gevolgdiagram (Visgraatdiagram)  
  
#### Wat   
  
Dit diagram kreeg de naam "Fishbone" of "Visgraat" omwille van de vorm, die erg lijkt op het skelet van een vis. Het is uitgevonden en bekend gemaakt door de Japanse professor [Kaoru Ishikawa](https://en.wikipedia.org/wiki/Kaoru_Ishikawa), de vader van de “kwaliteitscirkels.”  
  
### Waarom  
  
Op het moment dat er zich problemen voordoen bij projecten, hebben organisaties een gestructureerde aanpak nodig om de oorzaak van het probleem te bepalen, en het onmiddellijk op te lossen.   
Een oppervlakkig probleem oplossen zonder de echte oorzaak aan te pakken is slechts een pleister op de wonde.  
  
De drie belangrijkste voordelen van het oorzaak- en gevolgdiagram zijn:  
  
1. Ze bevorderen teamwerk. De diagrammen komen gebruikelijk uit brainstorm-sessies en zelden vanuit een enkel individu.  
2. Ze bevorderen gestructureerde analyse en denkwijzen. Het visgraat diagram is bij voorkeur [MECE](https://nl.wikipedia.org/wiki/MECE-principe) (_Mutually Exclusive, Collectively Exhaustive_, met andere woorden: wederzijds exclusief en gezamenlijk compleet). In andere woorden: het moet alle oorzaken bevatten die leiden tot het probleem en geen enkele oorzaak kan een dubbel van een ander zijn,  
3. Het helpt het team de echte oorzaak van het probleem te visualiseren en *bottlenecks* uit te schakelen.  
  
#### Hoe  
![](https://i.imgur.com/VwaFowr.png)  
  
- Bepaal het probleem (gevolg). Noteer die midden-rechts op het papier of bord. Zet er een rechthoek of cirkel rond en teken er een horizontale pijl naartoe.  
- Brainstorm over de belangrijkste soorten oorzaken van het probleem. Indien dit moeilijk is, gebruik dan algemene rubrieken:  
	- **methodes**: wanneer de werkmethode niet voldoende funtioneert  
	- **machines/apparatuur**: het functioneren van machines of installaties  
	- **mensen/mankracht**: waar het menselijk handelen ten grondslag ligt  
	- **materialen**: gebruikte materialen, hulpstoffen of gereedschappen  
	- **management**: onvoldoende plannen, organiseren, leidinggeven en bijsturen  
	- **omgeving**: oorzaken gelegen in de werkomgeving, de locatie  
- Noteer de oorzaakcategorieën als aftakkingen vanuit de hoofdpijl.  
- Brainstorm alle mogelijke oorzaken van het probleem. Vraag *"Waarom gebeurt dit?"*. Noteer elk van de ideeën als vertakking van de overeenstemmende categorie. Je kan oorzaken op meerdere plekken noteren als ze voor meerdere categorieën gelden.  
- Vraag opnieuw *"Waarom gebeurt dit?"* voor elke oorzaak en maak hiervan vervolgens subtakken. Blijf verder *"Waarom?"* vragen om zo tot diepere oorzaken te komen.  
- Focus, wanneer het team zonder ideeën valt, op de plekken waar nog niet voldoende ideeën staan.  
  
### Kwaliteitsinstrument: Scatter diagram (spreidingsdiagram, Puntenwolk)  
  
#### Wat   
  
Een scatter diagram (of puntenwolk, spreidingsdiagram, correlatiediagram) geeft aan of er een relatie bestaat tussen twee variabelen. Deze relatie is lineair (rechtlijnig) of ‘curve lineair’ (paraboolvormig). Een scatter diagram geeft _niet_ aan of er een causaal verband bestaat tussen de beide variabelen! Wel geldt: hoe sterker de relatie, hoe groter de kans dat verandering van de ene variabele de andere beïnvloedt.  
  
### Waarom  
  
Scatter diagrammen gebruikt men om snel een eerste indruk te krijgen van de verzamelde gegevens: hoe hangen ze met elkaar samen? Bijvoorbeeld: van 1000 proefpersonen wordt lengte en gewicht gemeten. Deze waarden zet men uit in een grafiek: lengte horizontaal en gewicht verticaal. In dit geval wordtl er een verband zichtbaar: hoe langer de proefpersoon, hoe zwaarder hij of zij is. Bovendien kan men een scatter diagram gebruiken om een oorzaak- en gevolgdiagram meer ‘diepgang’ of betekenis te geven. Nadat het grafische inzicht is verkregen, kan eventueel een diepere analyse plaatsvinden (regressie- of correlatieanalyse).  
  
#### Hoe  
  
Een scatter diagram maak je door een grafiek met een horizontale X-as en een verticale Y-as te tekenen. Door alle punten in de grafiek te zetten, ontstaat een wolk.   
  
#### Soorten correlatie  
  
![](https://i.imgur.com/IiJc3Ji.png)  
  
Alle correlaties hebben twee eigenschappen: richting en sterkte. De richting wordt bepaald door het feit of de correlatie positief of negatief is. De sterkte van de correlatie is bepaald door de numerieke waarden.  
  
> [!definition] Positieve correlatie  
> Beide variabelen bewegen in dezelfde richting. In andere woorden, als de ene variabele toeneemt, doet de andere variabele dat ook.  
  
Bijvoorbeeld:   
- Hoe hoger het aantal jaren gestudeerd, hoe hoger het jaarlijks salaris.  
- Des te minder tijd je aan marketing uitgeeft, des te minder nieuwe klanten je kan aantrekken.  
- Indien werknemers een hoger salaris krijgen, verhoogt hun moraal.  
- Indien de prijs van ongezonde snacks stijgt op de PXL, stijgt het verbruik van gezonde snacks.  
  
> [!definition] Negatieve correlatie  
> De variabelen bewegen in tegengestelde richtingen. Als de ene variabele toeneemt, gaat de andere afnemen. Als de ene variabele afneemt, neemt de andere toe.  
  
Bijvoorbeeld:   
 - Wanneer een student meer afwezig is, heeft dit een daling in punten tot gevolg.  
 - Wie meer werkt, heeft minder vrije tijd.  
 - Indien een auto vertraagt, neemt de tijdsduur tot de bestemming toe.  
  
> [!important] Correlatie is geen oorzakelijk verband!  
> Het is niet omdat twee variabelen een relatie hebben, dat wijzigingen in de ene variabele ook een wijziging in de andere *veroorzaakt*. Correlaties vertellen ons dat er een relatie tussen variabelen is, maar dit betekent niet noodzakelijk dat de ene variabele de oorzaak is dat de andere ook verandert.  
  
![](https://i.imgur.com/LpiyWXB.png)  
  
#### Oefeningen  
  
**Oefening 1:**  
  
Het scatter diagram toont de gemiddelde hoeveelheid verkeer en de gemiddelde snelheid op een autostrade gedurende 50 dagen  
![](https://i.imgur.com/1LAxvq8.png)  
Welke uitspraak beschrijft best de relatie tussen gemiddelde hoeveelheid verkeer en de gemiddelde snelheid?  
  
A. Als de hoeveelheid verkeer stijgt, stijgt de snelheid.   
B. Als de hoeveelheid verkeer stijgt, daalt de snelheid.  
C. Als de hoeveelheid verkeer stijgt, stijgt de snelheid in eerste instantie, maar vervolgens daalt ze.  
D. Als de hoeveelheid verkeer stijgt, daalt de snelheid in eerste instantie, maar later versnelt ze.  
  
**Oefening 2:**  
  
Gebruik het onderstaande scatter diagram om de vraag te beantwoorden  
![](https://i.imgur.com/eBp3bKI.png)  
  
Het politiekantoor van Zichen-Zussen-Bolder noteerde voor de voorbije 8 weken het aantal mensen dat parkeerboetes uitschreef (*Number of Ticket Writers*) en het aantal boetes gegeven (*Number of Tickets Issued*).  
Welke uitspraak is waar?  
  
A. Meer mensen die parkeerboetes uitschrijven betekent minder boetes.  
B. Er werden elke week 50 boetes gegeven.  
C. Indien er 10 mensen parkeerboetes uitschrijven, geeft men 800 boetes.  
D. Meer mensen die parkeerboetes uitschrijven betekent meer boetes.  
  
**Oefening 3**  
  
De tabel toont het aantal studenten in een basketbalteam en het aantal vrije worpen elke student maakte tijdens de training  
  
| aantal studenten                | 7   | 2   | 6   | 4   | 5   | 3   | 1   |  
| ------------------------------- | --- | --- | --- | --- | --- | --- | --- |  
| aantal vrije worpen per student | 3   | 1   | 6   | 7   | 2   | 4   | 3    |  
  
Gebruik onderstaande grid om de uitkomst te tekenen  
  
![](https://i.imgur.com/nquoRHF.png)  
  
Gebaseerd op deze info, kies welke uitspraak het beste de relatie tussen aantal studenten en aantal vrije worpen beschrijft?  
  
A. Positief lineair  
B. Geen relatie  
C. Negatief lineair  
D. Kwadratisch  
  
**Oefening 4**  
  
Voor welk scatter diagram zou de formule $y=\frac{1}{2}x + 2$ een best passende lijn beschrijven?  
  
![](https://i.imgur.com/q7i0yXx.png)  
  
**Oefening 5**  
  
Als de hoeveelheid wolven in België toeneemt, neemt het aantal herten af.  
Welke twee variabelen zien we in deze uitspraak?  
Hebben ze een positieve, negatieve of geen correlatie?  
  
**Oefening 6**  
  
Beschrijf een aantal correlaties die je zeker wil onderzoeken voor de Hogeschool PXL en voeg toe of je denkt dat er een positieve, negatieve of geen correlatie is.  
  
**Oefening 7**  
  
![](https://i.imgur.com/LWHXrZD.png)  
  
Als volleerde scatter diagram-experten, is het tijd om stilaan met echte data te werken.  
  
Ga naar de website https://hasselt.incijfers.be/jive  
  
Maak scatter diagrammen voor:  
  
1. Het aantal personen met verhoogde tegemoetkoming in % versus de bevolkingdichtheid per km<sup>2</sup> voor het jaar 2018 op het niveau van statistische sector.  
2. Het aantal geregistreerde misdrijven per 1000 inwoners versus of men zich onveilig voelt in eigen buurt in % voor het jaar 2020 op het niveau van centrumstad  
  
![](https://i.imgur.com/MOdiWN6.png)  
  
Kan je hier duidelijk besluiten dat er correlatie is? Waarom? Of waarom niet?  
  
Probeer met de data van de website een scatter diagram te maken waar er een duidelijke correlatie is.  
  
## De verschillende scholen van kwaliteitsmanagement  
![](https://i.imgur.com/z7lUJ3d.png)  
  
### INK-model  
  
Het INK-managementmodel is een managementmodel en is bedoeld voor organisaties om een zelfevaluatie uit te voeren. Hiermee kan de volwassenheid van de organisatie worden bepaald en kunnen verbeterpunten worden geïdentificeerd. Het model helpt organisaties te focussen op de gebieden, waar verbeteringen mogelijk zijn.  
  
De soort evaluatie worden uitgevoerd door auditors om een zo onafhankelijk mogelijk beeld van de organisatie te krijgen. Het model is in 1992 ontwikkeld door het INK, wat oorspronkelijk stond voor Instituut Nederlandse Kwaliteit: een stichting in 1991 opgericht door het Ministerie van Economische Zaken om het Nederlands bedrijfsleven te ondersteunen.  
  
De laatste wijziging in het INK-managementmodel dateert van 2008 na een uitvoerige consultatie bij gebruikers, de wetenschap en kennispartners besloten tot een verdergaande aanpassing. De belangrijkste drijfveer is terug te voeren op de visie dat mensen niet een onderdeel van de organisatie vormen, maar de organisatie zijn. Met als gevolg dat de mens, de cultuur en veranderkundige aspecten meer plaats in het model moesten krijgen. Een tweede reden om te veranderen stoelt op de dynamiek van de omgeving waarin de organisatie toegevoegde waarde moet genereren. ‘Externe oriëntatie’ en ‘ambitie bepalen’ zaten wel in het model opgesloten, maar moesten verder worden uitgewerkt en expliciet worden gemaakt.  
  
#### De aandachtsgebieden  
  
Het model maakt gebruik van tien aandachtsgebieden die bepalend zijn voor het succes van een organisatie. Hierbij wordt een onderscheid gemaakt tussen de onderdelen organisatie en resultaten en het aandachtsgebied verbeteren en vernieuwen. Het INK-managementmodel bestaat uit de volgende aandachtsgebieden:  
  
| **Aandachtsgebieden**      | **Toelichting**                                                                                                                                                                                                                                                               |  
| -------------------------- | ----------------------------------------------------------------------------------------------------------------------------------------------------------------------------------------------------------------------------------------------------------------------------- |  
| **Organisatie**            |                                                                                                                                                                                                                                                                               |  
| Leiderschap                | De houding en het gedrag van alle mensen binnen de organisatie die een richtinggevende verantwoordelijkheid hebben, dus alle directeuren, managers, teamleiders, etc. Zij moeten een inspirerende en drijvende kracht zijn achter het continu verbeteren van een organisatie. |  
| Strategie en beleid        | Wat is de missie van de organisatie, wat zijn haar doelen en hoe denkt de organisatie die te gaan bereiken? In dit gebied staat centraal hoe een organisatie door continu te verbeteren een excellente organisatie kan worden.                                                |  
| Management van medewerkers | Het volledig benutten van het potentieel aan kennis en kunde binnen de organisatie zodat op optimale wijze kan worden gewerkt aan continue verbetering.                                                                                                                       |  
| Management van middelen    | De wijze waarop met de middelen (financiën, materialen, informatie, gebouwen, etc.) van de organisatie wordt omgegaan. Er moet getracht worden de ter beschikking staande middelen zo goed mogelijk te benutten.                                                              |  
| Management van processen   | De manier waarop geprobeerd wordt zowel de interne als externe processen continu te verbeteren .                                                                                                                                                                              |  
  
| **Resultaten**           |                                                                                                                                                                                                                                                                                                                                                                                 |  
|--------------------------|---------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------|  
| Klanten en partners      | Is de klant tevreden over het door ons geleverde eindresultaat en is de klant tevens tevreden met de manier waarop het eindresultaat tot stand komt? Dit geldt overigens voor de ene organisatie sterker dan voor de andere. Wat wordt er gedaan om de klant tevreden te krijgen/houden?                                                                                        |  
| Medewerkers              | In hoeverre zijn de medewerkers van de organisatie tevreden? Een belangrijk punt want ontevreden medewerkers maken ontevreden klanten. Wat wordt er gedaan om het personeel tevreden te krijgen/houden?                                                                                                                                                                         |  
| Maatschappij             | Wat doet de organisatie terug voor de maatschappij en hoe wordt dat ervaren door de maatschappij? (recyclen, kinderopvang zijn hier voorbeelden van). De actieve betrokkenheid bij de maatschappij is in dit gebied dus van belang.                                                                                                                                             |  
| Bestuur en Financiers    | Het gaat hier om zowel financiële als operationele resultaten. De organisatie moet zich afvragen in hoeverre zij haar doelstellingen (financieel en operationeel) weet te realiseren. In hoeverre wordt voldaan aan de verwachtingen van financieel belanghebbenden? Benchmarking, het vergelijken van resultaten met andere ondernemingen, is hier bij een geliefd instrument. |  
| **Overig**               |                                                                                                                                                                                                                                                                                                                                                                                 |  
| Verbeteren en vernieuwen | Dit is de feedback-loop in het model.                                                                                                                                                                                                                                                                                                                                           |  
  
#### Vijf fundamentele kenmerken  
  
De vijf fundamentele kenmerken, die als het ware de blauwdruk vormen van een organisatie en waar gebruikers van het model zich aan kunnen spiegelen, zijn:  
  
- Inspirerend leiderschap  
- Bouwen op vertrouwen  
- Samenwerking  
- Resultaatgerichtheid  
- Continu verbeteren en vernieuwen  
  
#### Vier dimensies  
![](https://i.imgur.com/E33BvRs.png)  
  
Om een goed oordeel over de kwaliteit van de organisatie te kunnen vormen, bevat het INK-managementmodel een vierdimensionale bril. Voor alle vijf organisatiegebieden wordt zo een overzicht verkregen op het niveau van de activiteit, het proces, de organisatie als geheel en de keten. De vier dimensies geven van micro naar macro telkens een verbreding van de systeemgrenzen.  
  
#### IMWR-cirkel  
![](https://i.imgur.com/Mmi6Zxq.png)  
  
|             |                                                                                                                                                                              |   
| ----------- | ---------------------------------------------------------------------------------------------------------------------------------------------------------------------------- |  
| Inspireren  | Inspireren is het prikkelen van de geest, het genereren van nieuwe ideeën, het creëren van een gevoel van betrokkenheid en uitdaging.                                        |  
| Mobiliseren | Mobiliseren is het aanwenden en ontwikkelen van de capaciteiten en kwaliteiten van alle betrokkenen in en rond de organisatie (medewerkers, klanten, partners, bestuurders). |  
| Waarderen   | Waarderen betekent dat de leiding in overleg met medewerkers en andere betrokkenen bepaalt wat werkelijk van waarde is in het licht van haar missie en visie.                |  
| Reflecteren | Reflecteren betekent de tijd nemen om terug te kijken op de resultaten die zijn behaald en de manier waarop dat is gebeurd. Het doel is op basis daarvan te leren.           |  
  
### ISO 9000  
  
De ISO 9000-serie zijn standaarden van het ISO instituut die vastleggen hoe een organisatie zijn kwaliteit kan waarborgen. Wanneer een organisatie volgens de ISO 9000-normen werkt, kan zij een certificaat aanvragen dat dit bewijst. Bij een gecertificeerde organisatie komt er regelmatig iemand van het certificeringsbureau langs om via een zogenaamde audit vast te stellen of de organisatie inderdaad nog aan de eisen voldoet.  
  
De ISO 9000-serie bestaat uit de volgende standaarden:  
- ISO 9000:2005 - Kwaliteitsmanagementsystemen - Grondbeginselen en definities  
- ISO 9001:2008 - Kwaliteitsmanagementsystemen - Eisen  
- ISO 9004 - Richtlijnen voor prestatieverbeteringen  
- ISO 19011:2002 - Richtlijnen voor het uitvoeren van kwaliteits- en/of milieumanagementsysteemaudits  
  
De standaarden ISO 9002 en ISO 9003 zijn in de 2000 versie van ISO 9001 vervallen.  
  
#### Omschrijving  
  
Volgens deze standaard moet het kwaliteitsbeleid op papier staan en moet dit beleid bekend zijn bij alle medewerkers. De organisatie moet zorgen voor het verhogen van de klantentevredenheid door te voldoen aan de eisen en wensen van de klanten en aan de wettelijke eisen die van toepassing zijn op het product of de dienst van de organisatie. Daarnaast moet de organisatie de bedrijfsprocessen beheersen en dit kunnen aantonen.  
  
Nadat een externe audit heeft plaatsgevonden, kan de organisatie een certificaat ontvangen waaruit blijkt dat zij voldoet aan de eisen van de standaard. Dit is een teken voor de organisatie en haar klanten dat de organisatie op een vooraf gestelde en gestructureerde manier aan kwaliteitsmanagement (zorg, beheersing en borging) doet. Dit is echter geen garantie voor een kwalitatief goed product.  
  
### Kwaliteitscirkel van Deming  
  
De kwaliteitscirkel van Deming is een creatief hulpmiddel voor kwaliteitsmanagement en probleemoplossing, ontwikkeld door William Edwards Deming.  
  
De cirkel beschrijft vier activiteiten die op alle verbeteringen in organisaties van toepassing zijn. De vier activiteiten zorgen voor een betere kwaliteit. Het cyclische karakter garandeert dat de kwaliteitsverbetering continu onder de aandacht is. De indeling komt voort uit het wetenschappelijke proces zoals dat door Francis Bacon (Novum Organum, 1620) werd geformuleerd: hypothese - experiment - evaluatie.  
  
De vier activiteiten in de kwaliteitscirkel van Deming zijn:  
  
|       |                                                                                                                                                 |  
|-------|-------------------------------------------------------------------------------------------------------------------------------------------------|  
| Plan  | Kijk naar huidige werkzaamheden en ontwerp een plan voor de verbetering van deze werkzaamheden. Stel voor deze verbetering doelstellingen vast. |  
| Do    | Voer de geplande verbetering uit in een gecontroleerde proefopstelling.                                                                         |  
| Check | Meet het resultaat van de verbetering en vergelijk deze met de oorspronkelijke situatie en toets deze aan de vastgestelde doelstellingen.       |  
| Act   | Bijstellen aan de hand van de gevonden resultaten bij CHECK.                                                                                    |  
  
![](https://i.imgur.com/1Rbsd6d.jpg)  
  
Kern van deze visie is dat elke medewerker aan een (productie-) proces op deze manier in staat is om zijn eigen werkwijze te beoordelen en te verbeteren. De handelingen van de medewerker vormen namelijk een eigen deelproces van het hoger gelegen proces. Management dient de analyse te doen over de hoger gelegen processen, de directie voor de primaire bedrijfsprocessen. Deze kwaliteitscirkel-methode wordt vaker onbewust impliciet dan bewust expliciet toegepast.  
  
Deming heeft zijn cirkel gebaseerd op de verbetercirkel van de natuurkundige Walter A. Shewhart. Zelf heeft Deming hem ook altijd de Shewhart-cirkel of PDSA-cyclus genoemd. De enige verandering die Deming later heeft doorgevoerd is de term ‘Study’ van Shewhart te vervangen door de term ‘Check’ omdat dit beter aansluit bij de bedoeling van die stap. Zo ontstond de PDCA-cyclus.  
  
### Lean manufacturing  
  
[YouTube - Lean Manufacturing, a pursuit of perfection](https://youtu.be/xkUjX_c32c8)  
  
Lean manufacturing (Engels voor slanke productie) of Lean production (of soms het Toyota Production System (TPS), hoewel dit meer specifiek is) is een managementfilosofie die erop gericht is om verspillingen (無駄, Muda), zaken die geen toegevoegde waarde leveren, te elimineren. De methode is afkomstig van de Japanse autofabrikant Toyota. Door de 'slanke productie' zou de kwaliteit van het product omhoog en de kosten omlaag gaan, wat leidt tot een verbetering van het bedrijfsresultaat.  
[[./References/@janse_2020|@janse_2020]]  
  
#### Drie Mu's  
  
![](https://i.imgur.com/pmWX7Yg.gif)  
  
Er worden drie hoofdcategorieën benoemd waar het aan beheersing kan ontbreken, alle drie beginnend met Mu: **Muri** (oneffenheid in de vraag: overbezetting door bijvoorbeeld onterechte vraagvariatie), **Mura** (oneffenheid in het proces: bijvoorbeeld variatie in de maatvoering) en **Muda** (verspillingen: alle activiteiten die geen waarde toevoegen voor de klant). In lean wordt er onderscheid gemaakt tussen acht verschillende soorten verspillingen: defecten, overproductie, transport, wachten, opslag, bewegingen en verplaatsingen, meer doen dan nodig is, onbenutte creativiteit en capaciteit.  
  
#### Voordelen  
  
Het voordeel van deze methode is dat alle energie en alle creativiteit van het bedrijf gericht wordt op het optimaliseren van alle aspecten die als waardevol worden ervaren door de klant - bijvoorbeeld prijs, kwaliteit, levertijd, onderhoudskosten, milieubelasting - en dat tegen de voor de keten meest gezonde onderlinge kostenverdeling. Bij het invoeren en optimaliseren van zaken blijkt vaak dat daardoor ook de veiligheid, de arbeidshygiëne en de ergonomie verbetert.  
  
#### Nadelen  
  
Omdat alle energie op het maken en het verbeteren van het bestaande product wordt gericht, neemt bij het toepassen van deze methode de kans op het ontdekken van innovatieve nieuwe technieken af. Het invoeren van een succesvol systeem vereist een vérgaande voorbereiding, terwijl resultaten niet op de korte termijn merkbaar zullen worden. Bovendien moeten de deelnemers omschakelen van kortetermijndenken naar langetermijndenken. Vaak wordt onderschat hoeveel moeite en tijd de omschakeling van de hele organisatie op een andere houding tegenover werk en bedrijf kost.  
  
> [!INFO] Geschiedenis  
> Toyota Production System (TPS) werd grotendeels ontwikkeld door drie mensen, de stichter van Toyota, Sakichi Toyoda, zijn zoon Kiichiro Toyoda en ingenieur Taiichi Ohno. Het werd verder uitgewerkt door Shigeo Shingo. Toyota slaagde erin door toepassing van TPS zijn kosten te reduceren en zo uit te groeien tot de top tien van grootste bedrijven in de wereld. TPS is een klassiek voorbeeld van de Kaizen-aanpak voor productieverbetering, die door andere productiebedrijven vaak overgenomen is.  
  
In 1996 wordt door Womack & Jones in de westerse wereld aandacht en naamsbekendheid gegeven aan het gedachtegoed door de publicatie van het boek "Lean Thinking: Banish Waste and Create Wealth in Your Corporation". Hier worden de vijf fasen om tot een leane organisatie te komen beschreven: Value, Value stream, Flow, Pull, Perfection.  
  
#### Implementatie  
  
Om een lean production te verkrijgen worden onder meer de volgende methodes toegepast:  
  
- Kaizen (Japans 改善, letterlijk "continu verbeteren")  
- Doorlooptijdverkorting  
- Pull productie  
- Line balancing  
- Just in time  
- Kanban (看板 of かんばん, signaalkaartjes)  
- Two Bin en POLCA (logistiek systeem)  
- Poka yoke (ポカヨケ, mistake proof productie)  
- Leren door te doen  
- 5S  
- Single minute exchange of die (SMED)  
- 1 : 3 & 3 : 1  
  
Al deze methoden baseren zich op het identificeren van probleempunten, het elimineren van overbodige processtappen, het combineren van meerdere processtappen in een stap of het opnieuw ontwerpen van de probleempunten.  
  
![](https://i.imgur.com/gCOn5vC.jpg)  
  
Het lean production systeem wordt ook symbolisch aangeduid als een huis, dat op een stabiel fundament staat. Dit representeert de robuustheid **(Robustness - 1:3 & 3:1)** van het systeem. Bovenop het fundament ligt de basis van het “lean production systeem” met een eenvoudige visuele sturing (**5S**) aan de ene kant en een constant optimalisatieproces (**Kaizen**) aan de andere kant. Bovenop deze basis staan twee pijlers. De eerste is de verbetering van het productieproces (**Heijunka - production leveling**, **Takt Time Pull flow** en **JIT - Just in time**). De andere pijler bestaat uit het reageren op afwijkingen van het systeem (**Standard working**, **Man-Machine separator** en **Jidoka - Act on abnormality**). Samen resulteert dit in een **kwalitatief productieproces** met **korte levertijden** en **lage productiekosten**.  
Het proces begint met de vorming van een multifunctioneel team, dat de gebruikte materialen en het proces beoordeelt. Medewerkers van productie en onderzoek, maar ook accountants maken deel uit van dit team. Eerst worden aan alle processtappen kosten verbonden, waardoor achteraf bepaald kan worden waar de meeste winst kan worden behaald. In de beoordeling worden bijvoorbeeld beslissingen over make-or-buy of re-engineering overwogen.   
  
#### Kenmerken  
  
Kenmerken van “lean production” zijn de vlakke hiërarchie, meer verantwoording en competentie aan de "basis", het elimineren van verliezen, de verbeterde communicatie met klanten en met leveranciers, de concentratie op wat belangrijk is, en de klantvriendelijkheid.  
  
Met name Toyota heeft deze methode volop ingezet, waardoor dat bedrijf in kostenbeheersing een voorsprong ten opzichte van de concurrenten heeft opgebouwd.  
  
De toenemende belangstelling voor procesoptimalisatie heeft ervoor gezorgd dat Lean-principes inmiddels ook toegepast worden in niet-industriële omgevingen. Zo wordt Lean toegepast in bijvoorbeeld ondersteunende processen zoals ICT en Sales & Marketing, maar ook in bedrijfsprocessen zoals Contact Centers.  
  
#### Organisaties  
  
Grote organisaties die gebruikmaken van het Lean Principe zijn onder andere: General Motors, Scania en Volkswagen. Veel grote productiebedrijven zijn inmiddels overgeschakeld op Lean Manufacturing.  
  
### Six sigma  
  
Six Sigma (zes sigma in het Nederlands) is een managementstrategie die oorspronkelijk door Motorola in 1986 in de VS ontwikkeld is. Het wordt in vele sectoren van het bedrijfsleven toegepast. Six Sigma poogt de kwaliteit van de resultaten van bedrijfskundige processen te verbeteren door de oorzaken van defecten of fouten te ontdekken en te verwijderen, om zo de variatie in de processen te reduceren.  
  
Het bestaat uit een verzameling van kwaliteitsmanagementmethodes, inclusief statistische methodes, en ontwikkelt een speciale infrastructuur van mensen binnen de organisatie ("Black Belts", "Green Belts", etc.) die experts in deze methodes zijn. Elk Six Sigma project binnen een organisatie volgt een vooraf gedefinieerde volgorde van stappen en heeft kwantificeerbare financiële doelstellingen (kostenverlaging en/of winstverbetering).  
  
De term "Six Sigma" vindt zijn oorsprong in de terminologie zoals die gebruikt wordt in de productie-industrie, specifiek termen die geassocieerd zijn met statistische modellen of productieprocessen. De volwassenheid van een productieproces kan beschreven worden met een "sigma"-beoordeling, die het rendement aangeeft in het percentage van foutloze producten die geproduceerd worden. Een zes sigma proces is een proces waarbij verwacht wordt dat 99,99966% van de producten foutloos is (3,4 fouten per miljoen). Motorola stelde het doel op "six sigma" voor alle productieprocessen, en dit werd de bijnaam voor alle bedrijfskundige en technische activiteiten om dit doel te bereiken.  
  
### Theory of constrains  
  
De Theory of constraints (TOC) is een managementtheorie, ontwikkeld door Eliyahu Goldratt.  
  
Het komt er op neer dat er in elk proces knelpunten zijn, knooppunten van deelprocessen die gepasseerd moeten worden alvorens de volgende deelprocessen in gang gezet kunnen worden. Hierdoor ontstaat er een plafond voor de capaciteit van een systeem. Het knelpunt (ook wel de bottleneck genoemd) in het systeem blijkt vaak met eenvoudige middelen op te lossen. Door een beperkte investering is men vaak in staat om een grote verbetering voor het totale proces door te voeren. Goldratt zegt ook wel dat een uur gewonnen op de bottleneck een uur gewonnen is voor het totale proces. Een uur gewonnen op een niet-bottleneck is een verloren inspanning.  
  
#### Hoofdaanname  
  
De hoofdaanname van de Theory of constraints is dat organisaties gemeten en gecontroleerd kunnen worden aan de hand van 3 factoren: throughput, operating expense en inventory. Throughput is het geld (of de doelen) gegenereerd door verkoop. Operating expense is geld dat in het systeem gestopt wordt om te zorgen dat het proces kan blijven draaien. Inventory is het geld dat het systeem investeert om zijn goederen en diensten te verkopen.  
  
#### De vijf focusstappen  
  
De Theory of constraints is gebaseerd op het idee dat er minimaal één beperkend proces is in het verkrijgen van winst. Wat er dus gedaan moet worden, aangenomen dat het doel vast staat (bijvoorbeeld: geld verdienen, nu en in de toekomst) zijn de vijf stappen:  
  
1. Het identificeren van de beperkende factor (mensen, beleid of machines die zorgen dat er niet meer van het doel behaald kan worden)  
2. Beslissen hoe het beperkende proces gebruikt wordt (zorgen dat het beperkende proces geen tijd verspilt met het doen van dingen die het niet moet doen)  
3. Zorgen dat alle processen aangepast worden aan het beperkende proces (maak alle andere processen ondergeschikt aan de beperking en stel ze zo op dat de beperkende factor optimaal gebruikt wordt)  
4. Het beperkende proces uitbreiden (als het kan en nodig is, het permanent vergroten van de capaciteit)  
5. Als, als resultaat van deze stappen, de bottleneck verplaatst is, begin dan opnieuw bij stap 1. Laat inertie (traagheid) niet de beperking worden.  
  
De vijf focusstappen hebben als doel om een voortdurende verbetering rond de bottlenecks weg te zetten. Dit staat in TOC-literatuur bekend als het Process of Ongoing Improvement (POOGI).  
  
#### Beperkende processen  
  
Een beperkend proces is alles wat het systeem beperkt in het behalen van zijn doel. Er zijn veel manieren waarop beperkingen kunnen opduiken, maar een basisaanname binnen TOC is dat er geen tientallen of honderdtallen beperkende factoren zijn. Er is er minimaal een en maximaal een paar per proces. Beperkingen kunnen zowel intern als extern zijn. Er is sprake van een interne beperking als de vraag groter is dan het aanbod wat het systeem kan aanbieden. Als dat het geval is, dan moet de organisatie op zoek gaan naar de beperking, middels de vijf focusstappen, om inzicht in de beperking te krijgen en het zelfs mogelijk op te lossen. Als er een externe beperking is betekent dat dat het systeem meer kan produceren dan de vraag. Als dit het geval is, dan zal het bedrijf een grotere vraag moeten gaan genereren.  
  
##### Interne beperkingen:  
  
- Equipment: de manier waarop het materieel momenteel gebruikt wordt brengt de limiet in het productieproces aan, bijvoorbeeld door niet meer te kunnen produceren  
- People: een gebrek aan goed opgeleid personeel leidt tot een beperking van het systeem  
- Policy: een geschreven of ongeschreven beleid of voorschrift zorgt voor beperkingen.  
  
#### TOC in de praktijk  
  
Een bedrijf dat zich uitgebreid bezighoudt met TOC is Garansys, een IT-bedrijf dat in samenwerking met Eli Goldratt een methode heeft ontwikkeld voor IT project op tijd, binnen budget en met de juiste scope op te leveren.  
  
### Total quality management  
  
Total Quality Management (TQM) (ook: Integrale kwaliteitszorg (IKZ)) is een managementstroming gericht op voortdurende verbetering van algemene bedrijfsprestaties, en een focus legt op het voldoen aan klanteisen en de bedrijfsstrategie.  
  
#### Bedrijfsprestaties  
  
De bedrijfsprestaties omvatten: leiderschap, kwaliteitsmanagement van leveranciers, vastlegging van visie en planning, evaluatie, procesbeheersing en verbetering, productontwerp, verbetering van het kwaliteitssysteem, werknemersparticipatie, erkenning en beloning, opleiding en training, en klantgerichtheid.  
  
#### Principe van TQM  
  
Het centrale idee is dat het efficiënter is om alle activiteiten in eenmaal goed te doen. Hiermee bespaart de organisatie tijd op correcties, mislukte producten en serviceverlening (zoals garantiereparaties). Hierdoor zou de organisatie uiteindelijk kosten besparen. Het is zowel toepasbaar binnen productiebedrijven als binnen dienstverlenende organisaties. Het doel van TQM is de goede dingen de eerste keer goed te doen en dat telkens weer. Hammet omschrijft 7 basisprincipes van TQM.  
  
- De klant bepaalt de kwaliteit.  
- Het verbeteren van kwaliteit vereist het opstellen van effectieve kwaliteit meetsystemen. Zuivere gegevens zijn een vereiste en persoonlijke meningen dienen te worden uitgesloten.  
- Mensen die binnen systemen werken creëren kwaliteit.  
- Kwaliteit is een bewegend doel. Het vereist toewijding naar continue verbetering.  
- Preventie in plaats van detectie is de sleutel tot het produceren van hoge kwaliteit.  
- Kwaliteit moet in het ontwerp zitten en variaties moeten zoveel mogelijk worden uitgesloten.  
- Het topmanagement moet leiderschap bieden en alle kwaliteitsinitiatieven ondersteunen.  
  
Een aantal TQM-stromingen maakt gebruik van kwaliteitscirkels, zoals die van Deming. In tegenstelling tot het radicale Business Process Reengineering biedt TQM incrementele veranderingen.  
  
## ten slotte - Kwaliteit in Rock  
  
![](https://i.imgur.com/RhXnx1j.png)  
  
# Bibliografie  
  
- [[./References/@cspo_2021|@cspo_2021]]: _'Quality vs. Grade for PMP'_ -  **CSPO, Erin Aldridge, PMP, PMI-ACP, &(2021)** https://projectmanagementacademy.net/resources/blog/quality-vs-grade-pmp-guide/<br/><br/>  
- [[./References/@examspm_2022|@examspm_2022]]: _'Understanding the 7 Basic Quality Tools for your PMP® Exam – ExamsPM.com'_ -  **ExamsPM,(2022)** https://www.examspm.com/2016/07/11/understanding-7-basic-quality-tools/<br/><br/>  
- [[./References/@governmentofwesternaustralia_2017|@governmentofwesternaustralia_2017]]: _'Improvement tools: Critical success factors and key performance indicators'_ -  **Government of Western Australia,(2017)** https://www.agric.wa.gov.au/improvement-tools-critical-success-factors-and-key-performance-indicators<br/><br/>  
- [[./References/@janse_2020|@janse_2020]]: _'LEAN management'_ -  **Janse, B.(2020)** https://www.toolshero.nl/kwaliteitsmanagement/lean-management/<br/><br/>  
- [[./References/@nederlandovn_2021|@nederlandovn_2021]]: _'Kwaliteitskringen | Optometristen Vereniging Nederland (OVN)'_ -  **Nederland (OVN), Optometristen Vereniging(2021)** https://www.optometrie.nl/optometrist/organisatie-beleid/ovn-organisatie/kwaliteitskringen<br/><br/>  
- [[./References/@sickipedia_2021|@sickipedia_2021]]: _'Het verschil tussen nauwkeurigheid en reproduceerbaarheid'_ -  **SICKipedia,(2021)** https://cdn.sick.com/media/content/hcc/hdf/9692943974430.pdf<br/><br/>  
- [[./References/@wikipediakwaliteitsmanagement_2020|@wikipediakwaliteitsmanagement_2020]]: _'Kwaliteitsmanagement'_ -  **Wikipedia kwaliteitsmanagement,(2020)** https://nl.wikipedia.org/w/index.php?title=Kwaliteitsmanagement&oldid=55870333<br/><br/>  
  
